<p style="text-align: center; font-size:2.5em;">CrossFire</p>
<p style="text-align: center; font-size:2.5em;">V.1.1.24</p>
<p style="text-align: center;">Kirjoittanut Lauri Mäkinen, Pyry Siltala, Benjamin Nousiainen</p>

# Alkusanat

Tämän käsikirjan valmistelu aloitettiin 2023 Heinäkuussa. Sen ensisijainen tehtävä on helpottaa kristillisen videopelitoiminnan toteuttamista. Käsikirjan ensisijainen kohderyhmä on videopeliryhmien managerit.  

*Tervetuloa Crossfireen!*  
*Rakas manageri,*  
*Olet astumassa johtotehtäviin, jotka eivät ole ainoastaan vastuullisia, vaan myös inspiroivia. Toimintamme on osa suurempaa tarinaa, joka yhdistää intohimon videopelaamiseen ja evankeliumin sanoman.*  
*Jokainen tiimin pelaaja tuo mukanaan oman ainutlaatuisen panoksensa, ja sinun tehtäväsi on ohjata tätä monimuotoista joukkoa kohti yhteistä tavoitetta. Voittaminen ei ole vain pelissä saavutettu piste, vaan myös se yhteys, jonka rakennamme tiimin sisällä.*  
*CF manageritiimi on suunniteltu olemaan myös managereita tukeva yhteisö koko kauden ajan, joten johtamisen ja koordinoinnin vastapainoksi saat myös nörttejä seisomaan tukevasti rinnallasi.*  
*Olemme todella innoissamme että pääsemme viemään Kristusta videopelien absurdiin maailmaan sinun kanssasi!*

GL HF!

CF johtotiimi

# Mitä on e-urheilu?

E-urheilussa kisataan tavallisten urheilulajien tapaan niin yksilötasolla kuin myös joukkueina ja sitä voi harrastaa kuka tahansa ikään ja sukupuoleen katsomatta.
E-urheilu tapahtuu sähköisellä alustalla (tietokone, pelikonsoli tai kännykkä) videopeliä pelaten.

Harrastuksen kohteena voi olla laidasta laitaan aina rytmipohjaisista tanssipeleistä tiimin kanssa pelattavaan FPS (ensimmäisen persoonan ammunta)peliin.

Urheilua harrastamisesta tekee se, kun pelin sisäisestä paremmuudesta kisataan paikan päällä tai verkon yli pelattavissa otteluissa, turnauksissa tai sarjoissa.

Ensimmäiset e-urheilupelisarjat on pelattu 90-luvulla ja jo silloin oli olemassa useampi globaali organisaatio, jotka järjestivät turnauksia.

2000-luvulla organisaatioiden, turnauksien ja kilpasarjojen lukumäärä on kasvanut valtavasti niin globaalisti kuin myös Suomessa. Osa kilpailusta on harrastepohjaista, mutta palkintorahojen kasvettua on mahdollistunut myös ammattimainen e-urheilu ja e-urheilijoita onkin viime vuosina nähty aina linnan juhlissa asti.

# Mikä on CrossFire?
CrossFire on yhteiskristillinen järjestö, joka sai alkunsa 2023 huhtikuussa. CF käyttää videopelaamista tukeakseen seurakuntien tavoittavaa ja yhteisöllistä työtä. CrossFire:n johtokunta koostuu eri kirkkokuntien videopelien kokemusasiantuntijoista, managereista sekä seurakuntatyöntekijöistä. Tapahtumien ja toiminnan kohderyhmänä ovat nuoret ja nuoret aikuiset. Toiminnan järjestämiseen voi tulla mukaan ottamalla yhteyttä theredemptionroyale@gmail.com.

## Arvot <!-- {docsify-ignore} -->
**Kristillisyys**, olemme avoimesti ja yksinomaan kristillinen järjestö.  
**Rakkaus**, perustuu opetukseen *“Rakasta Herraa, Jumalaasi, koko sydämestäsi, koko sielustasi ja mielestäsi.”* ja *“Toinen yhtä tärkeä on tämä: Rakasta lähimmäistäsi niin kuin itseäsi.”* - Matteus 22  37,39. Ei rakkaudesta lajiin, vaan rakkaudesta Jumalaan ja ihmisiin.  
**Kasvatus**, toimintamme kehittää yksilön yhteisöllisiä taitoja, sekä ajattelukykyä.  
**Avoimuus**, toimintamme tavoitteet ja tarkoitukset ovat julkisia.  

## Tavoitteet <!-- {docsify-ignore} -->
**Luoda ensikosketus** seurakuntayhteyteen.  
**Herättää uskon kipinää**, niin osallistujien, kuin järjestäjienkin elämässä.  
**Kasvaa yhdessä** Jeesuksen tuntemisessa.  
**Rakentaa kilpailullista videopelikulttuuria** seurakuntien välille.  

## Käytäntö <!-- {docsify-ignore} -->
**Kutsumme** pelaajia toimintaan mukaan seurakuntien ulkopuolelta,
esimerkiksi kouluista, foorumeilta ja kadulta  
**Keskustelemme** ja elämme todeksi Jeesuksen ja Raamatun opetuksia,
tuottamissamme ryhmissä ja tapahtumissa.  
**Tarjoamme** helpon mahdollisuuden oppia Jeesuksesta ja kasvaa yhdessä,
esimerkiksi järjestämissämme yhteisöllisissä tapahtumissa.
Tuotamme laadukasta materiaalia, joka tukee pelaajien hengellistä ja pelillistä kasvua.  
**Ylläpidämme** sarjoja, joissa seurakuntien joukkueet kisaavat Seurakuntien Suomen Mestaruudesta.  

# E-urheilu työkaluna

#### Tavoittavuus <!-- {docsify-ignore} -->
E-urheilu tarjoaa ainutlaatuisen mahdollisuuden tavoittaa nuoria, jotka eivät välttämättä osallistuisi perinteisiin seurakunnan tapahtumiin.

Monet nuoret viettävät paljon aikaa pelaamisen parissa, ja e-urheilu voi toimia houkuttimena tuoden heidät osaksi seurakunnan yhteisöä.

#### Luova Ympäristö Evankeliumille <!-- {docsify-ignore} -->
E-urheilu tarjoaa mahdollisuuden luoda ympäristö, jossa evankeliumi voi olla esillä pelaamisen yhteydessä. Esimerkiksi pelitapahtumien yhteydessä voidaan jakaa lyhyitä todistuksia tai keskustella uskonnollisista teemoista.
Tämä luo ainutlaatuisen tilaisuuden levittää sanomaa niille, jotka eivät välttämättä hakeudu perinteisiin hengellisiin tilaisuuksiin.

#### Yhteisöllisyys ja Vuorovaikutus <!-- {docsify-ignore} -->
E-urheilu tarjoaa mahdollisuuden rakentaa vahva yhteisö, jossa ihmiset voivat jakaa yhteisen kiinnostuksen ja arvot.

Seurakunnan peliryhmät voi toimia paikkana, missä pelaajat voivat tulla yhteen, jakaa kokemuksiaan ja keskustella elämän suuremmista kysymyksistä, vahvistaen samalla yhteisöllisyyttä.

#### Digitaalinen Läsnäolo <!-- {docsify-ignore} -->
E-urheilu mahdollistaa seurakunnan laajentumisen digitaaliseen maailmaan, mikä on tärkeää erityisesti nuoremman sukupolven tavoittamiseksi.

Aktiivinen läsnäolo e-urheiluyhteisöissä ja tapahtumissa voi auttaa seurakuntaa olemaan mukana siellä, missä nuoret ovat.

#### Innovatiivinen Evankelioinnin Muoto <!-- {docsify-ignore} -->

E-urheilu tarjoaa innovatiivisen tavan soveltaa evankeliumia pelaamisen kontekstiin. Esimerkiksi turnauksissa voidaan järjestää lyhyitä puheita tai keskusteluja, jotka linkittyvät pelaamisen maailmaan.

Tällainen innovatiivinen lähestymistapa voi houkutella uusia ihmisiä, jotka eivät välttämättä ole kiinnostuneita perinteisistä evankelioinnin muodoista.

# Verkosto

## Discord alusta
Discord on viestintäalusta, joka on suunniteltu erityisesti pelaajille, mutta se on laajentunut monenlaiseen käyttöön. Se mahdollistaa käyttäjille reaaliaikaisen viestinnän äänen, videon ja tekstin välityksellä. Joitakin Discordin tärkeitä ominaisuuksia ovat:

#### Palvelimet (Servers) <!-- {docsify-ignore} -->
Discordissa käyttäjät voivat luoda omia palvelimia, jotka voivat olla joko yksityisiä tai julkisia. Palvelimilla on omat teksti- ja äänikanavansa.

#### Kanavat (Channels) <!-- {docsify-ignore} -->
Palvelimilla voi olla useita erilaisia kanavia, kuten yleinen keskustelu, pelin sisäinen keskustelu, ääni- ja videokanavat jne.

#### Ääni- ja Videopuhelut <!-- {docsify-ignore} -->
Discord mahdollistaa ääni- ja videopuhelut yksittäisten käyttäjien tai ryhmien kesken.

#### Tekstikeskustelu <!-- {docsify-ignore} -->
Käyttäjät voivat viestiä toistensa kanssa tekstikeskusteluissa. Viestit voivat sisältää kuvia, linkkejä ja muita tiedostoja.

#### Roolit ja Oikeudet <!-- {docsify-ignore} -->
Discordissa voi määrittää käyttäjille erilaisia rooleja, ja nämä roolit voivat liittyä erilaisiin oikeuksiin palvelimella. Esimerkiksi voit antaa tiettyjä oikeuksia palvelimen hallinnointiin vain tietyille käyttäjille.

#### Botit <!-- {docsify-ignore} -->
Discord tukee bottien eli automatisoitujen ohjelmien käyttöä, jotka voivat suorittaa erilaisia tehtäviä, kuten musiikin toistamisen, ilmoitusten lähettämisen ja paljon muuta.

## CF Palvelin
#### Yleinen, Voice <!-- {docsify-ignore} -->
Useaa ryhmää koskettavat yhdenaikaisten tapahtumien briiffaukset, sekä ensikertalaisten tuloaula.

#### Yleinen, Text <!-- {docsify-ignore} -->
CFC yleisten tapahtumien ja ilmoitusten ilmoitustaulu.

#### Kirkko Channel, Voice <!-- {docsify-ignore} -->
Esimerkki muodossa: “Jyväskylä, Voice”. Kirkkokohtainen äänikanava, jota ylläpitää manageri. Käyttäjä saa liittymisoikeudet kanavaan, kun on ottanut yhteyttä kyseisen seurakunnan manageriin ja osallistuu toimintaan.

Kanavalla toteutetaan pelisessiot ja muut ohjatut toiminnat, jotka kuuluvat kyseisen seurakunnan kehykseen.

#### Kirkko Channel, Text <!-- {docsify-ignore} -->
Esimerkki muodossa: “Jyväskylä, Text”. Kirkkokohtainen äänikanava, jota ylläpitää manageri. Käyttäjä saa liittymisoikeudet kanavaan, kun on ottanut yhteyttä kyseisen seurakunnan manageriin ja osallistuu toimintaan.

Kanavalla tiedoitetaan etukäteen päivityksistä ja pelien lataamisesta, sekä tulevan session kulusta. Kanavalla käydään myös ryhmäkohtaisia keskusteluita lävitse, sekä pidetään tunnelma kevyenä.

#### Lobby(n), Voice <!-- {docsify-ignore} -->
Yleinen pelikanava, johon ei tarvitse erillisiä liittymisoikeuksia. Käytössä pelaajien omissa sessioissa.

#### Peliseura, Text <!-- {docsify-ignore} -->
Kanavalla voi kutsua muita pelaajia mukaan pelaajien omiin sessioihin.

#### Managers, Voice <!-- {docsify-ignore} -->
Managerien yksityinen kanava, jossa voidaan suunnitella ja kehittää sessioita, sekä purkaa omia kokemuksia ja tilanteita, joita peliryhmistä kehittyy.

#### Managers, Text <!-- {docsify-ignore} -->
Managerien yksityinen tekstikanava, jossa voi vertaisten kanssa käsitellä tapauksia ja arvioida miten edetä uusissa tilanteissa.

#### Private, Voice <!-- {docsify-ignore} -->
Yksityinen kanava, johon managerit voi siirtää pelaajan ja itsensä, mikäli tarvitsee henkilökohtaisesti käsitellä asioita. Kanava on mahdollisesti myös näkymätön pelaajille, joten keskustelussa olo ei näy muille.

#### Pastori Paneeli, Text <!-- {docsify-ignore} -->
Hengellisten ja kristinuskon viitekehyksessä olevien kysymysten taulu, jossa pastorit vastaavat kysymyksiin tai antavat ohjeita miten toimia. Kysymyksiin tulee validaatio, eli mikäli on epäselvää kysymyksen totisuudesta, managerit, moderaattorit tai muut johtavan roolin omaavat henkilöt voivat selvittää kysymyksen taustan.

## CF Palvelimen toimijat

#### CF Pastorit <!-- {docsify-ignore} -->
Toimivat hengellisten kysymyksien vastaajina, sekä sielunhoitajina managereille. Pelaajat ohjataan sielunhoito tarpeissa seurakuntien omille pastoreille tai luotettaville henkilöille. Managerit voivat nojata CFC Pastorin puoleen hankalampien kysymysten ja tapausten kanssa, mutta käsittelevät tiimiläisten ensisijaiset tarpeet itse. Pastorit valitaan ennen kauden alkua ja toimivat kauden loppuun saakka.

#### CF Managerit <!-- {docsify-ignore} -->
Ohjaavat ryhmiä ja toimivat järjestön ensimmäisenä vastuuhenkilönä pelaajille. Tämän lisäksi managerit  tiedottavat tai delegoivat tiedotuksen tiimille ja tiimistä ulospäin. Managerit valitaan ennen kauden alkua, hakujen myötä ja toimivat kauden loppuun saakka. Managerit arvioivat mikä kommunikaatio alusta sopii tiimin akuuttiin viestintään (esim. whatsapp). Yleisessä viestinnässä kehoitetaan käyttämään Discordia.

#### CF Moderaattori <!-- {docsify-ignore} -->
Moderoi yleisillä kanavilla tapahtuvaa keskustelua. Kääntyy managerin puoleen, mikäli ei ole varma keskustelun kelpoisuudesta. Moderaattorit valikoidaan kauden ensimmäisen kahden viikon aikana ja he toimivat kauden loppuun saakka. Turnauksista ja muista tapahtumista järjestettyjen otteluiden lähetykset kuuluvat toimialueeseen.

#### CF Ylläpitäjä / Admin <!-- {docsify-ignore} -->
Toimii käytännön tukena, mikäli tulee Discordiin, peleihin tai toimintamalleihin liittyviä kysymyksiä, niin muut toimijat voivat kääntyä Adminien puoleen. Pelaajat kääntyvät ensisijaisesti muiden toimijoiden puoleen.

### Yhteinen toiminta
Yhteiset pelit ovat mainio tapa rakentaa yhteyttä muihin ryhmiin. Managerit voivat sopia pelisessioita samaan aikaan toistensa kanssa, jotta virallisen osuuden jälkeen voi ottaa yhteisiä pelejä. Kunhan toiminta ei kompastu aikatauluttamisen vaikeuteen. Lähtökohtaisesti pelisessioiden ajoitus kannattaa pitää vakiona.

Ongelmien ja haasteiden kanssa ei tarvitse jäädä yksin johtavallakaan tasolla, vaan pyrimme luomaan kulttuuria, jossa jokaisella on luotettava henkilö, johon tukeutua. Näin koko yhteisö voi kokea turvallisuutta ja yhteisöllisyyttä, pienessäkin rakenteessa.

# Session ohjaaminen ja rakenne
Jokainen harjoittelu sessio on suunniteltu ja aikataulutettu kestämään 1,5-2 tuntia.
Sessioissa käytetään videoita, sekä muita virtuaalisia työkaluja opetuksen monipuolistamiseen. Idea onkin, että tiimiä voi ohjata etänä esimerkiksi discord kanavalla.
Etänä tapahtuvassa ohjaamisessa on tärkeää sopia alussa säännöistä, että yhteiseen opetukseen osallistutaan eikä touhuta omia hommia koneella. Ohjaamisessa kannattaakin pyrkiä avamaan keskustelua, joka tekee aiheiden läpikäymisestä mielekkäämpää.

Käsikirjan harjoitusten ja opetusten sisältö on vapaasti muokattavissa jokaiselle tiimille sopivaksi. Harjoitteet on kirjoitettu CS2 pelin periaatteilla, mutta ovat muokattavissa muille peleille. Ja jos tiimissä on jo selkeästi vahva osaaminen perusasioissa, voi manageri keskittää useamman sessiokerran esimerkiksi loppuvaiheen strategiaharjoitteiden läpikäymiseen sekä henkilökohtaisten tavoitteiden eteen työskentelemiseen.

Managerin on hyvä olla tietoinen etukäteen sen kerran session sisällöstä sekä yleisellä tasolla tulevien sessioiden sisällöistä, jotta mahdolliset tiimin sisältä tulevat isommat kysymykset, joita käsitellään myöhemmin voidaan siirtää käsiteltäväksi omalla sessiollaan. Kannattaa kuitenkin olla korva tarkkana arvioimassa, onko kysymys sellainen, joka on hyvä käsitellä samantien nopeasti pois alta.

**Käy etukäteen ennen jokaista sessiota läpi tulevan session sisältö sekä rukoile session ja siihen osallistuvien puolesta.**

Kauden harjoituksen runko rakentuu viidestä aihekokonaisuudesta, jotka sisältävät jokainen 2-3 aihetta. Rakenne sisältää myös kaksi kertaa, jolloin asetetaan kehitystavoitteita, sekä kaksi kertaa, kun näiden tavoitteiden toteutumista arvioidaan. Tämä mahdollistaa jokaiselle mielekkään henkilökohtaisen tavoitteen tiimin yhteisen kehittymisen rinnalle. Nämä tavoitteet ovat sellaisia, joista managerin on hyvä olla kartalla kaikkien harjoitusten aikana ja tehdä omia muistiinpanoja havainnoistaan.

Aihekokonaisuudet aloittavat kauden yleisillä ja varmasti monelle tutuilla aiheilla. Alkukauden tavoite onkin antaa aikaa tutustua toisiin keventämällä opetuksen osuutta ja pitämällä yhdessä vapaasti pelaamisen osuus isompana. Kauden edetessä harjoittelun tavoitteellisuus ottaa isompaa alaa ja managerin tehtävä onkin pitää yllä tiimin keskittymiskykyä sen päivän aiheeseen harjoitusten aikana.

Jokaiseen harjoitussessioon kuuluu myös hengellinen opetus, joka jollain tasolla liittyy päivän lajiharjoituksiin. Ennen opetusta on hyvä rukoilla yhdessä lyhyesti session puolesta.
Opetuksista ei kannata ottaa stressiä. Tavoite ei ole pitää tiimille teologista raamattukoulua, vaan yhdistää Raamatun opetuksia ja teemoja pelimaailmassa eteen tuleviin asioihin ja rakentaa siltoja oman arjen ja Raamatun välille. Loppujen lopuksi me uskomme, että Raamattu on Jumalan ilmoitus meille ja sieltä löytyy ratkaisu kaikkiin meidän ongelmiin.

Session hyvään lopettamiseen kannattaa panostaa. Loppukoonti osioista löytyy ajatuksia, joita voit käyttää vielä session aiheiden kevyeen kertaamiseen ja tulevan session teeman alustamiseen. Loppuun on myös luontevaa ottaa loppurukous, jossa manageri voi esimerkiksi lyhyesti siunata tiimiläisten tulevaa viikkoa.

# Sessiot

## Yhteisten harjoittelun rutiinien luomista

### Yhteiset säännöt  

**Päivän teemaan orientoituminen 10 min**


Tervetuloa kaikki CrossFireen. Tänään alkaa meidän yhteinen matka, jonka tavoitteena on luoda meistä hyvä tiimi, jossa jokaisen henkilökohtaiset ja tiimipelaamistaidot pääsevät kehittymään ja loistamaan. Toinen tärkeä tavoite käydä yhdessä läpi mitä Raamattu voi opettaa 2000 vuoden takaa meille meidän jokaisen omasta matkasta ja tiimin kehittämisestä.

Tänään meidän on tarkoitus tutustua toisiimme, käydä läpi ensimmäinen opetus ja pelata yhdessä.  
Jotta meillä on selvät sävelet miten CrossFire harjoituskerrat toimivat, niin luodaan ensin yhteiset pelisäännöt, joihin me kaikki yhdessä sitoudutaan.

> Manageri jakaa ruutua esimerkiksi google docs tiedostoon tai discord chattiin, johon kerätään sopiva määrä (esim 10.) yhteistä sääntöä, alla esimerkki lista, josta voi nostaa sopivia sääntöjä, jos alkujähmeydestä johtuen sääntöjen ehdottaminen on vaikeaa

- Harjoituksiin tullaan aina ajoissa tai myöhästymisestä ilmoitetaan hyvissä ajoin
- Harjoituksissa keskitytään asiaan (sisältää opetuksen, teemaharjoitukset ja yhdessä pelaamisen)
- Tiimikavereita ei kiusata
- ??? (keksikää lisää)


**Tutustuminen 10 min**  

Nyt kun yhteiset säännöt on luotu, niin tutustutaan vähän ketä me täällä ollaan. Tutustuminen tehdään tietenkin pelaamalla ja jokainen voisikin nyt suunnata piirrä ja arvaa peliin (linkki discordiin https://skribbl.io/).

**Opetus 10 min**

Meidän jokaiseen harjoituskertaan kuuluu opetus, joka antaa hyvän peilikuvan teemoihin ja harjoiteltaviin asioihin. Koska me olemme meidän matkamme alussa, aloitetaan mekin sieltä, mistä Jeesuksen opetuslapsien matka alkoi. Luetaan Raamatusta:  
Luukkaan evankeliumi 5:1-11, 92 käännös
*Kun Jeesus eräänä päivänä seisoi Gennesaretinjärven rannalla ja väkijoukko tungeksi hänen ympärillään kuulemassa Jumalan sanaa, hän näki rannassa kaksi venettä. Kalastajat olivat nousseet niistä ja huuhtoivat verkkojaan. Jeesus astui toiseen veneistä ja pyysi Simonia, jonka vene se oli, soutamaan rannasta vähän ulommaksi. Sitten hän opetti kansaa veneessä istuen.*
*Lopetettuaan puheensa Jeesus sanoi Simonille: »Souda vene syvään veteen, laskekaa sinne verkkonne.» Tähän Simon vastasi: »Opettaja, me olemme jo tehneet työtä koko yön emmekä ole saaneet mitään. Mutta lasken vielä verkot, kun sinä niin käsket.» Näin he tekivät ja saivat saarretuksi niin suuren kalaparven, että heidän verkkonsa repeilivät. He viittoivat toisessa veneessä olevia tovereitaan apuun. Nämä tulivat, ja he saivat molemmat veneet niin täyteen kalaa, että ne olivat upota. Tämän nähdessään Simon Pietari lankesi Jeesuksen jalkoihin ja sanoi: »Mene pois minun luotani, Herra! Minä olen syntinen mies.» Hän ja koko hänen venekuntansa olivat pelon ja hämmennyksen vallassa kalansaaliin tähden, samoin Jaakob ja Johannes, Sebedeuksen pojat, jotka olivat Simonin kalastuskumppaneita. Mutta Jeesus sanoi hänelle: »Älä pelkää. Tästä *lähtien sinä olet ihmisten kalastaja.» He vetivät veneet maihin ja jättäen kaiken lähtivät seuraamaan Jeesusta.*

En tiedä kuinka onnistuneita teidän pelit on ollut aiemmin, mutta nyt kun me olemme kasanneet tiimin, meillä on mahdollisuus lähteä yhdessä kulkemaan kohti paremmin kulkevia pelikertoja.  
Kerrataan vielä mitä Jeesus teki. Hän oli siis jo aloittanut jo julkisen opettamisen, mutta tarvitsi ympärilleen omaa tiimiä. Hän ei lähtenyt kasaamaan sitä temppelin aukiolla kulkevista fariseuksista tai muutenkaan sen ajan yhteiskunnan korkeastikoulutetuista vaan päätyi aloittamaan tiimin kasaamisen Gennetsaretinjärven rannalta kalastajista.  
Jeesukselle ei ollut oleellista millaisia saavutuksia hänen tiimiläisillään jo oli, vaan Hän valitsi ihmisiä, jotka olivat valmiita jättämään kaiken jo oppimansa taakse ja lähteä seuraamaan Häntä.  

Samalla tavalla meidänkin seuratessa Jeesusta on tärkeää ymmärtää, että Jeesus ei valinnut rakastaa meitä meidän oman erinomaisuutemme tai saavutuksiemme takia. Hän valitsee lähteä johdattamaan meitä eteenpäin vain silloin kun olemme valmiita jättämään entisen taakse ja siirtämään luottamuksemme täysin Häneen.

**Teemaharjoitus 25 min**

Tutustutaan vielä toisiimme kisaamalla. Pelataan aasia miragen savuilla. Jokainen vuorotellen heittää jonkun smoken ja muut yrittävät heittää mahdollisimman lähelle saman. Se joka jää kauimmaksi saa kirjaimen ja kun valitsemanne sana on jollain kasassa, hän häviää pelin.

**Yhdessä pelaamista 30 min**

**Loppukoonti 5min**

Ja näin me saatiin ensimmäinen kerta päätökseen. Miltä treenit tuntuivat? (manageri antaa kaikkien vastata tähän)
Ensi kerralla käymme läpi unen ja ravinnon tärkeyttä ja tietysti pelataan lisää.

### Uni ja ravinto
**Päivän teemaan orientoituminen 10 min**

Aloitusvideo  
[![Aloitusvideo](https://img.youtube.com/vi/SM4aD_B3WYA/0.jpg)](https://www.youtube.com/watch?v=SM4aD_B3WYA)

Miksi ihmisen pitää syödä ja juoda? Jos asiaa mietitään ihmisen perustarpeista käsin, niin me ei selvitä hengissä ilman ruokaa ja vielä huonommin ilman vettä.
Se on niin perusasia, että monet pelitkin pitävät näitä pelaajan peruselinehtoina. Minecraftissa ei pitkälle pötkitä ellei vähän väliä ole jotain syömässä. Ensin loppuu energia juosta ja sitten alkaa elämäpisteet tippumaan. Peleissä myös mallinnetaan sitä, miten eri ruoka ravitsee eri tavalla. Ei ole siis yhdentekevää mitä me syömme, jotta voimme olla parhaassa kunnossa tiukan paikan tullen.  
Alun videon suklaapatukka voi olla hyvä välipala, mutta välipalat eivät korvaa kunnon aterioita ja niihin panostaminen on niin peleissä kuin myös pelien ulkopuolella todella tärkeää.

Toinen hyvän toimintakyvyn perusedellytys on uni. Miltä sinusta tuntuu hyvin nukutun yön jälkeen? Entä miltä huonosti nukutun tai valvotun yön jälkeen?
Jos saisit valita, kumman yön jälkeen lähtisit pelaamaan tärkeää peliä?  
Yhdysvaltojen terveysviraston mukaan hyvään uneen vaikuttavat kolme tekijää, unen määrä, laatu ja unen saannin säännöllisyys. Lyhyesti kooten on oleellista, että unta saa riittävän monta tuntia säännöllisin väliajoin ja ennen unta antaa itselle aikaa rauhoittua, jotta keho voi yön aikana keskittyä päivästä palautumiseen, päivän tapahtumien kertaamiseen ja niistä oppimiseen. Riittävä uni myös auttaa meidän immuunisysteemiä pysymään toimintakunnossa eli me pysymme paremmassa pelikunnossa kun nukumme hyvin!

Toinen hauska video, jonka voi näyttää jos jää aikaa  
[![Toinen video](https://img.youtube.com/vi/1PA4uUDkeNc/0.jpg)](https://www.youtube.com/watch?v=1PA4uUDkeNc)

**Opetus 10 min**

Matteus 6:31-34, 92 käännös  
*»Älkää siis murehtiko: ’Mitä me nyt syömme?’ tai ’Mitä me juomme?’ tai ’Mistä me saamme vaatteet?’ Tätä kaikkea pakanat tavoittelevat. Teidän taivaallinen Isänne tietää kyllä, että te tarvitsette kaikkea tätä. Etsikää ennen kaikkea Jumalan valtakuntaa ja hänen vanhurskasta tahtoaan, niin teille annetaan kaikki tämäkin. Älkää siis huolehtiko huomispäivästä, se pitää kyllä itsestään huolen. Kullekin päivälle riittävät sen omat murheet.*

Jumala siis tietää, mitä me tarvitsemme. Hän ei ole mikään toivomusautomaatti, josta kaikki tarvittava tippuu meidän syliin, vaan Hänen tahtonsa on, että me pidämme itsestämme  huolta eikä Hän tule meidän ja arkisen huolenpidon väliin. (Paastoaminen on sitten asia erikseen, mutta me ei sitä tässä käsitellä.)

Otetaan vielä toinen esimerkki, jossa Jumala piti huolen Eliasta. Elia oli viimeisenä Israelin hengissä selvinneenä profeettana pakomatkalla Iisebelin vainolta ja oli fyysisesti sekä henkisesti aivan loppu. Luetaan Raamatusta:

1 Kuningasten kirja 19:4, 92 käännös  
*Itse hän meni autiomaahan päivänmatkan päähän. Hän istuutui kinsteripensaan juurelle ja toivoi itselleen kuolemaa. Hän sanoi: »Jo riittää, Herra! Ota minun henkeni. En minä ole esi-isiäni parempi.» Hän paneutui makuulle ja nukkui kinsteripensaan alla, kunnes enkeli kosketti häntä ja sanoi hänelle: »Nouse ja syö!» Hän katsahti ympärilleen, ja hänen pääpuolessaan oli kivillä paistettu leipä ja vesiruukku. Hän söi ja joi ja asettui taas makuulle. Mutta Herran enkeli tuli uudelleen, kosketti häntä ja sanoi: »Nouse ja syö, muutoin matka käy sinulle liian raskaaksi.» Hän nousi jalkeille ja söi ja joi. Ruoka antoi hänelle voimaa kulkea neljäkymmentä päivää ja neljäkymmentä yötä, kunnes hän tuli Horebille, Jumalan vuorelle.*

Elia oli niin väsynyt kohtaamistaan haasteista ja pakomatkasta, että ei kyennyt näkemään enää muuta pois pääsyä tilanteesta kuin kuolema.
Jumala näki kuitenkin Elian hetkellisen alennustilan johtuvan osittain ihan arkisista asioista. Kun Elia hetken aikaa sai levähtää ja ravita itseään, oli tämä valmis jatkamaan matkaa.

Vaikkei meidän elämässä yleensä ole unen ja ravinnon saanti niin akuuttia kuin Elialla, niin ei meidän kannata tahalleenkaan laiminlyödä näitä tarpeita vaan pitää huolta, että syömme kunnon aterioita säännöllisesti ja nukumme riittävästi

**Teemaharjoitus 25 min**

Minecraft pvp, missä toisella on ruuat vähissä ja toisella täydet ruuat  

**Yhdessä pelaamista 50 min**

**Loppukoonti 5 min**

Tuliko jollain jo iltapalan nälkä? Mihin aikaan meinaatte tänään käydä nukkumaan? Pitäkää huoli siitä, että olette huomenna aamulla taas iskussa uuteen päivään!
Ensi kerralla käsitellään rutiineja.

### Rutiinit IRL ja ingame

**Päivän teemaan orientoituminen 15 min**

Rutiinit antavat elämään rytmiä, joka taas auttaa pysymään pelissä virkeänä. Toisin sanoen kun pelin ulkopuolella uni-, ruoka-, ja liikuntarytmi ovat kunnossa, vartalo ja mieli ovat iskukunnossa myös pelatessa.
Pelin sisäiset rutiinit taas ovat peruspalikoita joihin voi aina helposti palata (esim kuinka mikäkin kulma kurkataan CS:ssä)

Seuraavaksi käydään läpi muutamia peliin valmistautumiseen liittyviä rutiineja.
Pelialueen siisteys ja oikealle korkeudelle säädetty pelituoli helpottavat vartalon väsymystä pidemmillä sessioilla.
Pelaamista tehdään käsillä, joten kädet kannattaa verrytellä ennen pelaamista (katsokaa video https://www.youtube.com/watch?v=vJgS34TPTls&list= )

Pelatessa vartalo kuluttaa vettä, joten nesteytys on tärkeä muistaa. Juomatta voi säästyä ehkä yhdeltä vessareissulta, mutta vartalo ja mieli tarvitsevat nestettä pysyäkseen vireänä.


**Opetus 10 min**

Luukas 4:16  
*“Jeesus tuli Nasaretiin, missä hän oli kasvanut, ja meni sapattina tapansa mukaan synagogaan.”*  
Eli myös Jeesuksella oli rutiineja, joista Hän ei luovuttanut. No mitäs nämä rutiinit sitten mahdollistivat?  

Luetaan pätkä, kun Jeesus on autiomaassa.  
Matteuksen evankeliumi 4:1- 4  
*Sitten Henki vei Jeesuksen ylös erämaahan perkeleen kiusattavaksi. Ja kun Jeesus oli paastonnut neljäkymmentä päivää ja neljäkymmentä yötä, tuli hänen lopulta nälkä. Silloin kiusaaja tuli hänen luoksensa ja sanoi hänelle: "Jos sinä olet Jumalan Poika, niin käske näiden kivien muuttua leiviksi". Mutta hän vastasi ja sanoi: "Kirjoitettu on: 'Ei ihminen elä ainoastaan leivästä, vaan jokaisesta sanasta, joka Jumalan suusta lähtee'."*

Jumalan sana on meille kuin leipä ja kun me luemme, tutkimme ja mietiskelemme sanaa säännöllisesti, olemme ravittuja kohtaamaan kiusaukset
Jeesus myös ruokki omaa inhimillistä sieluaan Jumalan sanalla ja Hänen läsnäololla ja sitten kun 40 päivän paaston jälkeen paholainen kiusoitteli, Jeesus pystyi vastaamaan kiusauksiin “rutiininomaisesti”.

**Teemaharjoitus 55 min**

Pelatkaa CS:ssää ja 15 sekunnin välein IGL sanoo mikkiin “ping”, jolloin jokainen katsoo minimappia. Näin synnytetään rutiini, joka hyödyttää kaikkia pelissä.
Miettikää mitä muita rutiineja pelissä olisi hyvä opetella (esim vuoron alussa oman tiimin rahatilanteen katsominen ennen kuin ostaa itse mitään)

**Loppukoonti 5 min**

Rutiineihin voi aina palata ja ne auttavat meitä huonoinakin päivinä toimimaan johdonmukaisesti. Ilman rutiineja olemme kuin autoilija ilman ajokokemusta, autoilu liikenteessä olisi lähes mahdotonta, koska perusasiat eivät tule meille vielä rutiininomaisesti. Rutiinit toisin sanoen asettavat ja myös pitävät meidät tiellä oikeaan suuntaan. Ilman niitä eteenpäin meneminen on tarpeettoman vaikeaa.

Ensi kerralla käytämme aikaa tiimimme tavoitteiden asettamiseen. Laittakaa ylös tai kirjoittakaa discordiin jos teillä tulee viikon aikana mieleen, millaisia tavoitteita meillä yhdessä voisi olla.

## Tiiminä toimiminen

### Joukkueen tavoitteet

**Päivän teemaan orientoituminen 15 min**

Katsotaan alkuun video yhdestä maailman tehokkaimmasta joukkueesta  
[![High performance teams](https://img.youtube.com/vi/zP9jpxitfb4/0.jpg)](https://www.youtube.com/watch?v=zP9jpxitfb4)

Tiiminä toimiminen vaatii sitä, että jokainen osaa asettaa tiimin edun oman sen hetkisen edun edelle. Pelissä tehtävät päätökset tehdään sen perusteella, mikä on tiimin tavoitteiden mukaista.

Asettamalla lyhyen ja pidemmän aikavälin tavoitteita voidaan tehdä kehityksestä konkreettista. On eri asia pelailla huvikseen kuin tavoitella esimerkiksi parempaa pelinlukutaitoa ja muuttuviin tilanteisiin sopeutumista.  
Hyvä tavoite on realistinen ja mitattavissa. Tämä tarkoittaa myös sitä, että oman pelaamisen kehittymistä on hyvä seurata yksinkertaisilla statistiikoilla pitkällä aikavälillä. Yksittäiset onnistumiset ovat tottakai mukavia, mutta tavoitteellinen pelaaja ja joukkue hakee tuloksia, jotka parantavat jokaista peliä.

Mitä tavoitteita siis tiiminä voimme tänään asettaa? Käytetään keskusteluun 10 minuutia ja sovitaan yhdessä tämän kauden tavoitteet.

**Opetus 10 min**

Raamattu opettaa meille ihannetta, johon meidän tulee pyrkiä omassa elämässämme. Joskus voi olla, että kyky nähdä tai hyväksyä omaa syntiä on sumentunut ja siihen toinen uskova ystävä voi olla erinomainen peili! Jos joku asia omassa elämässä mietityttää, on tärkeää, että lähipiiristä löytyy ystävä, jonka kanssa asian Raamatullisesta perustasta voi keskustella. Vaikkei kaveri tiedä vastausta, niin ainakin voitte yhdessä käydä entistä tehokkaammin etsimään ratkaisua Raamatusta!

On myös tilanteita, joissa ns. väliintulo voi tuntua ainoalta vaihtoehdolta. Tällaiseen menettelyyn ei kuitenkaan kannata lähteä suin päin vaan mieluummin toisen ajatuksia ja tuntemuksia kuunnellen.  
Katsotaan Jeesuksen esimerkki Raamatusta, kuinka kohdata ystävän syntiä.

Matteuksen evankeliumi 18:18, 92  
*»Jos veljesi tekee syntiä, ota asia puheeksi kahden kesken. Jos hän kuulee sinua, olet voittanut hänet takaisin. Mutta ellei hän kuule sinua, ota mukaasi yksi tai kaksi muuta, sillä ’jokainen asia on vahvistettava kahden tai kolmen todistajan sanalla’. Ellei hän kuuntele heitäkään, ilmoita seurakunnalle. Ja jos hän ei tottele seurakuntaakaan, suhtaudu häneen kuin pakanaan tai publikaaniin. Totisesti: kaikki, minkä te sidotte maan päällä, on sidottu taivaassa, ja kaikki, minkä te vapautatte maan päällä, on myös taivaassa vapautettu.*

Jos ystävä ei tunnusta Jeesusta Herraksi, ei hänen kanssa voi käydä asioita Raamatun valossa läpi, sillä hän tarvitsee ensin Jeesuksen elämäänsä, ennen kuin voi tulla todelliseen synnintuntoon.

Muistakaa, että nuorisopastori on aina apuna tällaisissa tilanteissa eikä näistä tarvitse yksin selvitä.

**Yhdessä pelaamista 50 min**

**Lopukoonti 5 min**

Kun me tavoitteellisesti pyrimme kehittämään itseämme ja työskentelemme jokainen omalla paikallamme yhteisen edun eteen, meidän kehittymisen tiellä ei voi olla mikään!  
Näkyivätkö tänään asetetut tavoitteet meidän pelissä?  
Ensi session teemana on joukkuehenki ja kommunikaatio. Onko meillä siinä parannettavaa? Se selviää ensi kerralla!

### Joukkuehenki / kommunikaatio

**Aloitus 5 min**

Hyvä joukkuehenki antaa tilaa yksilö- ja joukkuesuorituksille, yhteiselle pelin kehittymiselle pelin aikana ja pelistä toiseen.
Fakta pelatessa on, että aina ei voi onnistua eikä aina voi voittaa. Joukkue, joka pystyy yhdessä käsittelemään epäonnistumiset ja häviöt rakentavasti kerryttää yhteisiä oppeja ja kokemuksia ja vahvistuu jokaisesta voitosta ja häviöstä. Heikko tiimihenki riittää tiimille kun voittoja tulee, mutta se murentaa joukkueen motivaation kun peli ei kulje.  
Hyvä joukkue ei siis pelkää epäonnistua, vaan hyvä joukkuehenki kantaa epäonnistumisten yli seuraavaan roundiin ja peliin. Toisin sanoen kun pelaaminen on kivaa yhdessä, niin se näkyy joukkueen kehityksessä pitkällä aikavälillä.
Hyvää kommunikaatiota taas kuvaillaan usein “ylimääräiseksi kenttäpelaajaksi”.
Tehokkaasti kommunikoiva joukkue on aina etulyöntiasemassa heikosti kommunikoivaan joukkueeseen nähden. Hyvä kommunikaatio tekee pelistä mukavampaa ja sujuvampaa ja hyvä fiilis taas ruokkii hyvää kommunikaatiota.

**Päivän teemaan orientoituminen 10 min**

Alkuun esimerkkivideo kommunikoinnista  
[![IMAGE ALT TEXT HERE](https://img.youtube.com/vi/_Le2Ynl98dk/0.jpg)](https://www.youtube.com/watch?v=_Le2Ynl98dk)

Miten hyvä ja huono kommunikaatio eroaa toisistaan?. Mikä tekee kommunikaatiosta tehokasta? Jätetään turhat kommentit pois. Mitä vähemmän käytämme sanoja, sitä tehokkaammin yleensä saamme viestin välitettyä. On myös hyvä käydä läpi eri calloutit joukkueena. Tietävätkö kaikki calloutit ja onko joukkueella jotain omia calloutteja?

Miten joukkuehenki vaikuttaa peliin ja kommunikaatioon? Miten nostatat joukkuehenkeä? Negatiiviset kommentit ovat turhia. Jos kaveri epäonnistuu jossakin, he tietävät sen mitä todennäköisimmin itsekkin. Sen sijaan nostakaa hyviä asioita toistenne pelistä. Esim. miten hyvin he pelasivat plantin defendaus tilanteen, vaikka he sen olisivat hävinneetkin. Muistakaa myös pitää hauskaa yhdessä. Kyseessä on kuitenkin loppujen lopuksi peli, jonka olette todennäköisesti aloittaneet. koska se oli hauskaa. Hyvä fiilis tekee kommunikoinnista energisempää ja helpompaa.

**Opetus 10 min**

Saarnaaja 4:9-12  
*Kaksin on parempi kuin yksin,*  
*sillä kumpikin saa vaivoistaan hyvän palkan.*  
*Jos he kaatuvat, toinen auttaa toista nousemaan,*  
*mutta voi yksinäistä, joka kaatuu –*  
*häntä auttamassa ei ole ketään.*  
*Ja jos kaksi makaa yhdessä, on molemmilla lämmin,*  
*mutta kuinka yksinäisellä voisi olla lämmin?*  
*Yksinäisen kimppuun on helppo käydä,*  
*mutta kaksi pitää puolensa,*  
*eikä kolmisäikeinen lanka katkea helposti.*  

Kuningas Salomo vertasi yhdessä toimimista lankaan, joka koostuu useammasta säikeestä. Kun lanka muodostetaan kiertämällä säikeet keskenään tiiviiksi ja yhtenäiseksi, se pystyy kantamaan kuormia, joihin säikeet eivät yksittäin pystyisi.
Samalla tavalla yhdessä pelatessa me voimme toimia tiiminä tehokkaasti, kun olemme valmiita mukautumaan erilaisissa tilanteissa tukemaan toistemme vahvuuksia ja kannustamaan epäonnistumisten sattuessa.  
Pelissä voi tulla pitkäkin putki kierroksia ilman voittoa, mutta kun keskitymme pitämään köyden säikeet tiiviissä kerässä, pienistä onnistumisista voi syntyä lumipalloefekti, joka kääntää pelin kulun.

**Teemaharjoitus 30 min**

1. Mykkä peli (Lyhyt Wingman matsi, missä ei saa kommunikoida ollenkaan)  
2. Sokean johdatus (Wingman peli, jossa toisen pelaajan näyttö on pimeänä ja hänen parinsa ei saa ampua, puukottaa tai heittää kranaatteja, vaan johdattaa paria löytämään vastustajansa puhumalla)


**Harjoituksen läpikäynti 5 min**

Mitä olisit halunnut sanoa mykässä pelissä tiimikaverille?  
Mitä et olisi halunnut kuulla sokeana pelaajana? Mitä olisit halunnut kuulla enemmän?

Kirjatkaa kolme tärkeintä havaintoa kommunikaatiosta ja kerratkaa ne vielä harjoituskerran loppukoonnissa


**Yhdessä pelaamista 25 min**

**Loppukoonti 5 min**

Käykää läpi harjoituksessa kirjaamanne havainnot kommunikaatiosta.

Joukkuehenki ja kommunikointi paranevat vain tietoisella tekemisellä ja harjoittelulla.  
Paina muistiin ne asiat, joita pelin aikana haluat kuulla ja ne joita et halua kuulla. Jokaisella tiimin jäsenellä on vastuu omasta kommunikoinnistaan.  
Kommunikaatiotyylejä on myös erinlaisia. Joskus vitsailu tai pieni naljailu voi vapauttaa tunnelmaa, mutta voi olla myös että se voi luoda epämiellyttävän ilmapiirin, joka alentaa koko joukkueen motivaatiota pelata.  
Kannattaa siis kokeilla ja keskustella avoimesti siitä, mikä sopii sinulle ja teidän joukkueelle.

### Roolit joukkueessa
**Aloitus 5 min**

Meillä on ihmisinä eri rooleja, oli se sitten koulun ryhmätöissä, työpaikalla, seurakunnassa tai videopeleissä. Oman roolin löytäminen voi tuntua vaikealta, mutta monesti sitä edesauttaa asioiden kokeileminen. Eri tehtävien kokeileminen ja tekeminen myös edesauttaa ja vahvistaa joukkuetta, sillä joukkuetoverit voivat tukea toisiaan tarvittaessa, kun ymmärtävät paremmin toistensa tehtäviä ja rooleja.

**Päivän teemaan orientoituminen 5 min**

Jokaisella meistä on omia vahvuuksia. Nämä vahvuudet voivat olla hyödyllisiä eri tavalla eri rooleissa. Voit esim. miettiä, minkälaisia rooleja on CS-joukkueessa. On hyvä muistaa, että jokainen rooli tukee tiimiä omalla tavallaan. Toisten roolien ymmärtäminen on myös tärkeää. Esim MMO-pelien raideissa on useita rooleja, joiden ymmärtäminen voi ratkaista, pääsettekö raidia läpi. Jos ymmärrät DPS-pelaajana esim. Healerin mekaniikkoja, voit healerin kuollessa pelastaa koko raidiporukan.

**Opetus 10 min**

Roolit seurakunnassa, ensimmäinen Korinttolaiskirje 14  
*Mitä tämä siis tarkoittaa, veljet? Kun kokoonnutte yhteen, jokaisella on jotakin annettavaa: laulu, opetus tai ilmestys, puhe kielillä tai sen tulkinta. Kaiken on tapahduttava yhteiseksi parhaaksi. Jos puhutaan kielillä, vain kaksi tai enintään kolme saa puhua, kukin vuorollaan, ja jonkun on tulkittava puhetta. Ellei tulkitsijaa ole, puhuja olkoon seurakunnan parissa vaiti ja puhukoon vain itselleen ja Jumalalle. Samoin profeetoista saa esiintyä vain kaksi tai kolme, ja toiset arvostelkoot. Jos joku muu läsnäolijoista saa ilmestyksen, edellisen puhujan tulee vaieta. Kaikki te voitte profetoida, kukin vuorollanne, jotta kaikki oppisivat ja saisivat rohkaisua. Profeetat pystyvät hallitsemaan henkilahjojaan, sillä Jumala ei ole epäjärjestyksen vaan rauhan Jumala.*


Armolahjatkin ovat samasta Hengestä vaikka ovatkin eri lahjoja. Jokaisella meillä on oman palveluspaikan lisäksi myös eri armolahjoja, joita voimme hyödyntää palvellessamme Jumalaa. Kuten Paavali tähdentää, se minkä Jumalalta saamme ei ole omaksi iloksemme vaan yhteiseksi rakentumiseksi. Tämän takia armolahjojen saamista pitää käsitellä ei vain Jumalan lahjana yhdelle ihmiselle vaan koko seurakunnalle.

Ensimmäinen kirje korinttilaisille 7:17  
*Vaeltakoon kukin sen osan mukaan, jonka Herra on hänelle antanut, ja siinä asemassa, jossa Jumala on hänet kutsunut. Näin säädän kaikissa seurakunnissa.*

Paavali halusi myös tähdentää järjestystä seurakunnan kokoontuessa. Se, että Jumala toimii voimallisesti ei vaadi kovaan ääneen rukoilua tai muita vastaavia toimintatapoja, joilla hengellisyys pyritään tuomaan esiin. Raamatussa tyypillinen neuvo Jumalan äänen kuulemiselle on päin vastoin hiljaisuuten yksin vetäytymien. Seurakunnan kokoontuessa yhteen voimme yhdessä lähestyä Jumalaa ja viedä ilot ja surut Hänen kasvojen eteen. Henki toimikoon tällaisessa kokouksessa kuten parhaakseen näkee.


**Teemaharjoitus: 20 min**  

Jokainen valitsee yhden itselle tutun roolin tiimistä, esittää oman näkemyksensä roolin asemasta ja tehtävistä tiimissä ja keskustellaan asiasta joukkueena
Kirjoittakaa, miten muut roolit tukevat parhaiten valitsemasi roolin tehtävää

**Harjoituksen läpikäynti 5 min**  

Mikä minkäkin roolin tehtävä on meidän joukkueessa  

**Yhdessä pelaamista 40 min**  

**Loppukoonti 5 min**

Roolien asettaminen joukkuessa on tärkeää kommunikoinnin ja myös tehtävien selkeyttämisen takia. Myös toisten rooleihin tutustuminen on tärkeää. Jos esim. entry-mies kuolee ennen entryämistä, on hyvä jos joku toinen voi siitä ottaa koppia. Uskaltakaa antaa tilaa muiden suorittaa omaa rooliaan, mutta olkaa myös valmiita vastaanottamaan ja antamaan palautetta tarpeen tullen. Näin kukin voi kasvaa omassa roolissaan ja samalla kasvatte joukkueena. 3 Henkilökohtainen kehitys

## Henkilökohtainen kehitys

### Omat vahvuudet / heikkoudet

**Aloitus 5 min**

Meillä jokaisella on vahvuuksia ja heikkouksia. Näiden tunnistaminen on tärkeä taito. Heikkouksia ei kannata ajatella huonoina asioina. Ne ovat vain alueita, joissa voimme selvästi parantaa osaamistamme. Myös vahvuuksia on hyvä pyrkiä vahvistamaan. Näin voit kasvattaa itseluottamustasi, etkä myöskään kasva laiskaksi tällä osa-alueella

**Reflektointi 15 min**  
Keskustelkaa onnistuimme edellisten tavoitteiden saavuttamisessa.

**Päivän teemaan orientoituminen 10 min**

- Omien vahvuuksien / heikkouksien tunnistaminen ja kirjaaminen
  - 3 vahvuutta ja heikkoutta
- Tarkastelkaa kuinka paljon teillä on tiiminä päällekkäisyyttä vahvuuksissa ja heikkouksissa ja jutelkaa kuinka tämä vaikuttaa teidän tiiminä pelaamiseen

**Opetus 10 min**
[Aloitetaan opetusosio katsomalla Suomen mestari nyrkkeilijä Teemu Kaskin tarina.](https://mystory.me/story/teemu-kaski/)  
Milloin sinä olet tuntenut olosi heikoksi ja tarvinnut apua? Mistä olet hakenut apua ja oletko sitä saanut?  
Vastareaktio tähän voi olla kovettaa itsensä, kuten Teemu videolla teki ja niin monet hänenlaisensa nuoret tekevät. Todellinen vahvuus ei kuitenkaan löydy esittämällä kovaa, vaan luottamalla siihen, että Jumala kantaa ja vahvistaa meitä silloin kun me ei siihen itse pystytä.  
**Heikoissa Jumala on vahva:** 2. kirje korinttilaisille 12:9  
*Mutta hän sanoi minulle: ”Minun armoni riittää sinulle, sillä voimani tulee täydelliseksi heikkoudessa.” Sen tähden kerskaan mieluummin heikkoudestani, jotta Kristuksen voima lepäisi ylläni.*


**Teemaharjoitus / yhdessä pelaamista 40 min**

- Miettikää mitkä ovat teidän heikkoja osa-alueita pelissä ja joukkueessa (yksilöinä)
- Pelatkaa yksi peli teidän heikoimmassa roolissa

**Harjoituksen läpikäynti 5 min**

Keksitkö mitään parannettavaa tai miten voit parantua heikolla osa-alueellasi?  
Jos joukkueessanne on joku, joka pelaa pelattua rooliasi säännöllisesti, kysy heiltä, miten he olisivat toimineet eri tilanteissa?


**Loppukoonti 5 min**

Vahvuuksien ja heikkouksien työstäminen on erittäin tärkeää. Heikkouksia ei kannata ajatella taakkoina, vaan alueina joissa voimme parantua vielä paljon. Vahvuuksiakin on tärkeä kerrata ja tukea. Jos emme työstä vahvuuksiamme, voimme alkaa pitää niitä itsestään selvyytenä, jolloin hidastamme omaa kasvuamme.   Opetelkaa antamaan itsellennekin rakentavaa palautetta ja pyrkikää miettimään miten voitte parantaa suoritustanne, niin heikkouksissa, kuin vahvuuksissakin.

Ensi kerralla käydään läpi henkisiä harjoitteita, eli miten peliin voi valmistautua pään sisällä ja kuinka oma pääkoppa pidetään hyvässä kunnossa pelin aikana.

### Henkiset harjoitukset

**Aloitus 5 min**

Peleissä on erittäin näkyvillä mekaaninen osaaminen sekä strategiset taidot. Kaiken tämän taustalla kuitenkin tärkeänä osana on myös henkinen puoli. Hyvä joukkuehenki, kyky nollata itsensä, erityisesti huonojen pelien jälkeen sekä muut henkiset taidot ovat isossa roolissa voiton saavuttamisessa.

**Päivän teemaan orientoituminen 10 min**

Ennen peliä voit käydä mielessäsi, miten sinun kuuluisi pelata tiettyjä tilanteita, vaikka kuinka entryät Infernon A-saitin. Myös ajatusten nollaus pelien jälkeen on tärkeä taito. Edellisestä pelistä ei kannata kantaa erityisesti negatiivisia tunteita seuravaan matsiin. Opetelkaa siis teille sopivia tapoja nollata ajatukset. Pyrkikää samalla suhtautumaan jokaiseen vastustajaan samalla tavalla. Vastustajan rankin ei tarvitse muuttaa sitä, mitenkä suhtaudutte peliin, oli rankki sitten pienempi tai isompi.

**Opetus 10 min**

Joh 9:4  
*Niin kauan kuin on päivä, meidän tulee tehdä lähettäjäni tekoja. Tulee yö, jolloin kukaan ei voi tehdä työtä.*

Näitä sanoja sanoessaan Jeesus tunnisti oman maanpäällisen matkansa rajallisuuden. Hän tiesi, ettei Hän voi auttaa kaikkia, opettaa kaikkea eikä muutenkaan saavuttaa kaikkea. Samalla tavalla meillä on rajallinen määrä päiviä, tunteja ja sekunteja täällä maailmassa. Isä oli lähettänyt Jeesuksen tekemään Hänen tekojaan ja samaan kehottaa myös Jeesus meitä. Mihin me siis keskitämme ajatuksemme ja tekomme?

Ajatus oman aikamme rajallisuudesta voi olla ahdistava, mutta meidän on muistettava että meillä on kaikki apu ja turva Jumalassa

Ps 27:1  
*Herra on minun valoni ja pelastajani, ketä minä pelkäisin! Herra on elämäni turva, ketä minä kauhistuisin!*

Kuinka voimme tunnistaa mihin asioihin meidän tulee keskittyä? Missä on ohjekirja elämän elämiselle? Tähän on vastauksena tietenkin raamattu!

Raamattu on maailman myydyin, luetuin ja tutkituin kokoelma kirjoja. Se on Jumalan ilmoitus meille. Ilmoitus siitä kuka Jumala on ja kuka sinä olet. Jos koet vaikeutta yhdistää raamatun kertomuksia ja opetuksia omaan elämääsi, älä luovuta.
Rukoillen pyydä, että Pyhä Henki auttaisi sinua kuulemaan Jumalan puheen sinun elämäsi ylle Raamatun kirjoitusten kautta. Pysähdy miettimään lukemaasi ja rukoile lyhyesti uudestaan. Anna Raamatun toimia peilinä sinun sielullesi ja ajatuksillesi.

Kirje heprealaisille 4:12  
*Jumalan sana on elävä ja voimallinen ja terävämpi kuin mikään kaksiteräinen miekka. Se tunkee läpi, kunnes erottaa sielun ja hengen, nivelet ja ytimet ja tuomitsee sydämen ajatukset ja aikeet.*


**Teemaharjoitus 15 min**

Miettikää miten tällä hetkellä suhtaudutte eri tasoisiin vastustajiin match makingissa?  
Onko teillä jotain tapoja nollata aivot pelin jälkeen? Keksittekö muita tapoja tehdä tätä?  


**Yhdessä pelaamista 45 min**

**Loppukoonti 5 min**

Henkiset harjoitteet ja henkinen valmistautuminen ovat tärkeä osa peliä, vaikkei se heti ensinmäisenä näykkään pelissä. Jos näet vastustajan ison ränkin ja mietit, että peli on jo hävitty, tulee peli mitä todennäköisemmin menemään huonosti. Samoin myös huonojen roundien jälkeen tulee pyrkiä nollaamaan ajatukset ja lähteä liikkeelle puhtaalta pöydältä. Kantakaa hyvä fiilis hyvien roundien yli ja pelatkaa täysillä vaikka pataan tulisi 100-0.

Ensi kerralla kerrataan meidän aiemmin asettamia tavoitteita ja keskitytään niiden eteenpäin viemiseen.

### Oman lajin harjoittelu

**Aloitus 5 min**

>Käydään läpi 4. kerralla asetetut tavoitteet ja valitaan mitä tavoitteita edistetään tänään

Olemme painottaneet tähän mennessä paljon tiiminä pelaamista, kommukointia ym. tiimityöskentelyn taitoja. Vaikka tänään aiheena onkin “Omassa roolissa kehittyminen”, ei se tarkoita, että meidän tulisi unohtaa muuta tiimiä. Pyrimme tänään miettimään eri tapoja parantua omalla paikallamme siten, että se parhaiten auttaisi muuta joukkuetta.

**Päivän teemaan orientoituminen 10 min**

Kuten olemme aiemmissa sessioissa todenneet, jokainen rooli voi vaikuttaa eri tavoilla peliin. On kuitenkin hyvä muistaa, että vaikka jokin asia “tyhjiössä” olisi hyvä juuri sinulle, ei se välttämättä tarkoita, että se olisi hyvä koko joukkueelle, vaan jopa päinvastoin. Voimmekin miettiä, millä eri tavoin voit johdattaa sinun hyvän pelaamisesi avulla tiimin johtoon, vaikka muulla tiimillä menisi huonomminkin.

**Opetus 10 min**

**Teemaharjoitus 15 min**

Keksi itsellesi lyhyt harjoite omaan rooliin liittyen, jonka voit toistaa päivittäin. Muistelkaa myös mitä asioita muut roolit halusivat sinun tekevän? Voitko harjoitella näitä asioita?

**Yhdessä pelaamista 30 min**

**Loppukoonti 5 min**

Oman roolin ymmärtäminen ja osaaminen edesauttaa koko tiimin pelaamista. Mitä paremmin tunnet oman roolisi, sitä paremmin voit keskittyä tiiminä pelaamiseen ja muut joukkutoverisi voivat myös tukea sinuun enemmän. On tärkeä ymmärtää missä roolisi on heikko ja mitkä sen vahvuudet ovat? Näin voit oman roolisi kautta kantaa joukkueesi voittoihin.

Tämän kauden harjoitukset alkavat käymään vähiin. Ensi kerralla siirrymme viimeiseen isoon teema-alueeseen, jossa syvennetään omaa ja tiiminä pelaamista, pelin analysointia ja tiimin strategioita. Miettikää jo etukäteen ensi kerralle, että mitä uusia tavoitteita loppukaudelle teillä voisi olla.

## Syventyminen

### Perusteiden vahvistaminen

**Aloitus 15 min**

Harjoitusten edetessä alkaa yhteisten ja henkilökohtaisten tavoitteiden eteneminen (tai sen puute) näkyä harjoituksissa ja yhdessä pelatessa.
Tänään on tarkoitus suunnata harjoituskauden viimeisten viikkojen tavoitteet selvemmäksi.  
Jotkut tavoitteet on saatettu ehkä jo tavoittaa, osassa ollaan vielä matkalla ja saattaa olla tavoitteita, joiden olemassaolo on päässyt unohtumaan kokonaan.  
Palataan siis tällä viikolla jo asetettuihin tavoitteisiin ja keskustellaan yhdessä läpi, missä vaiheessa mikäkin tavoite on, ovatko tavoitteet vielä ajankohtaisia tai ovatko tavoitteet jo saavutettu ja ollaankin vailla uusia tavoitteita

**Opetus 10 min**

Elämässä on paljon asioita, jotka voivat viedä meiltä fokuksen eli kyvyn keskittyä oleelliseen. Osa näistä voi olla hyviä, osa taas ei.  
Meidän elämällä ja ihan jokaisella päivä on rajallinen, joten kyky tunnistaa, mitkä asiat varastavat meiltä aikaa mahdollistaa fokuksen säilyttämisen.

No mikä sitten taas on oleellista? Tähän Paavali opettaa seuraavasti:

Kirje filipiläisille 4:8  
*“Lopuksi, veljet, ajatelkaa kaikkea mikä on totta, mikä on kunnioitettavaa, mikä oikeaa, puhdasta, rakastettavaa ja kaunista, mikä vain on hyvää ja ansaitsee kiitoksen.”*

On hyvä huomata, että Paavali ei antanut listaa asioista, joihin keskittyä vaan hän kuvaili, millaisia tärkeiden asioiden meidän elämässämme kuuluisi olla.
1. Mikä on totta, mikä kunnioitettavaa, mikä oikeaa, puhdasta. Jotta meidän perustamme olisi aina Kristuksessa, Hänen totuudessaan tämän maailman valheita ja houkutuksia vastaan
2. Rakastettavaa ja kaunista. Jotta me keskittyisimme siihen kauneuteen, jota Jumala tämän maan päälle on luonut
3. Mikä vain on hyvää ja ansaitsee kiitoksen. Meidät on kutsuttu palvelemaan toisiamme Jeesuksen esimerkin mukaan. Tämän takia meidän elämän tavoite ei voi olla vain omien etujen ajamisessa vaan muiden auttamisessa ja palvelemisessa.

**Tavoitteiden asetus 10 min**


Kirjataan ylös tavoitteita, joista sitten yhdessä kootaan Discordiin lista yhteisistä tavoitteista

**Yhteistä pelaamista 50 min**

**Loppukoonti 5 min**

Alkaako jo jatkuva tavoitteiden asettaminen ja arvioiminen kyllästyttää? Ammattipelaajien arki on jatkuvaa itsensä kehittämistä ja haastamista. Muistakaa antaa itsellenne kuitenkin välillä lepo tästä ajatuksesta sillä välillä on tervettä pelata ihan vain omaksi iloksi ilman sen suurempia paineita.

Me jatkamme ensi kerralla pelin analysoinnin teemalla, joten treenatkaa ja levätkää sopivassa suhteessa sillä ensi viikolla kaikki pääsevät jälleen haastamaan itseään.

### Pelin analysointi

**Aloitus 5 min**


Katsotaan alkuun hyvä käytännönläheinen video pelin analysoinnista  
[![HOW TO WATCH AND ANALYZE CSGO DEMOS | CSGO Coaching](https://img.youtube.com/vi/YufQU5FYU0I/0.jpg)](https://www.youtube.com/watch?v=YufQU5FYU0I)  

Analysointia voi hyödyntää niin pelimaailmassa kuin oikean elämän tilanteissa. Välillä on yksinkertaisesti hyvä pysähtyä miettimään, että mitä tekee ja erityisesti miksi? Voisinko tehdä jotain toisella tavalla? Miten minun tulisi vastata tässä tilanteessa toisen tekemiseen? Jos pystyt perustelemaan tekojasi ja kertomaan siitä muille, että hekin ymmärtävät syy- seuraussuhteita, olet todennäköisesti oivaltanut jotain oikein.

**Päivän teemaan orientoituminen 5 min**

Pelin analysoinnin perusedellytys on, että jokainen voi tunnustaa ja hyväksyä, että välillä pelissä tulee tehtyä virheitä tai valintoja, jotka eivät välttämättä ole huonoja, mutta parempiakin vaihtoehtoja olisi ollut olemassa. Omista virheistä oppiminen ei ole mahdollista jos ei ensin tiedosta, että on tehnyt virheen. Jos tähän ei pysty, menee analysointi lähinnä muiden virheiden arvostelemiseksi ja omien valintojen puolusteluksi. Tämä ei edistä analysoinnin tärkeintä tavoitetta, eli jo tapahtuneesta oppimista.

Alun videolla käydään läpi miten demovideosta voi oppia erilaisia pelityylejä, metaa tai yhdessä pelaamista. Loppujen lopuksi pelitilanteen analysointi voidaan typistää seuraaviin kysymyksiin
- **Miksi** tässä tilanteessa ollaan
- **Miten** tämä tilanne olisi pitänyt pelata niillä tiedoilla, mitä sillä hetkellä oli saatavilla
- **Milloin** on oikea hetki toimia, menikö hetki jo vai oliko toiminta hätiköity liian aikaisen

**Opetus 10 min**

Tämän päivän opetuksessa käydään läpi kuinka Jumala soti Joosafatin ja Juudan kansan puolesta.

Toinen aikakirja 20:1-30  
*Tämän jälkeen lähtivät mooabilaiset ja ammonilaiset ja heidän kanssaan myös joukko muita ammonilaisten keskuudessa asuvia sotimaan Joosafatia vastaan.*  
*Joosafatille tultiin kertomaan: ”Suuri sotajoukko tulee sinua vastaan meren toiselta puolelta, Edomista , ja se on jo Hasason-Taamarissa.”*  
*Joosafat pelästyi ja kääntyi etsimään neuvoa Herralta , ja hän kuulutti paaston koko Juudaan.*  
*Silloin Juuda kokoontui pyytämään apua Herralta , ja kaikista Juudan kaupungeista tultiin huutamaan Herraa avuksi.*  
*Joosafat astui Juudan ja Jerusalemin seurakunnan eteen Herran temppelissä, uuden esipihan edessä, ja sanoi: ” Herra , meidän isiemme Jumala! Etkö juuri sinä ole Jumala taivaassa? Sinä hallitset kaikkia kansoja ja valtakuntia, sinun kädessäsi on voima ja väkevyys, eikä kukaan kestä sinun edessäsi. Etkö sinä, meidän Jumalamme, ole se, joka karkotit tämän maan asukkaat kansasi Israelin edeltä ja annoit maan ystäväsi Abrahamin jälkeläisille ikuisiksi ajoiksi? He asettuivat siihen asumaan, rakensivat siihen temppelin sinun nimellesi ja sanoivat: ’Jos meitä kohtaa onnettomuus, miekka, rangaistus, rutto tai nälänhätä, niin me astumme tämän temppelin eteen ja sinun eteesi, sillä sinun nimesi on tässä temppelissä. Me huudamme sinua hädässämme, ja sinä kuulet ja autat.’ Vastassamme ovat nyt ammonilaiset, mooabilaiset ja Seirin vuoristolaiset. Sinä et antanut israelilaisten kulkea näiden kansojen alueiden kautta, kun he tulivat Egyptin maasta, vaan he kulkivat niiden ohi eivätkä tuhonneet niitä. Näin he nyt palkitsevat meidät: he ovat tulossa karkottamaan meidät maasta, joka kuuluu sinulle ja jonka olet antanut meille perinnöksi. Jumalamme, etkö tuomitse noita kansoja? Meillä ei ole voimaa vastustaa tuota suurta joukkoa, joka on tulossa kimppuumme. Me emme tiedä mitä tehdä, ja siksi meidän silmämme katsovat sinuun.”*  
*Kaikki Juudan miehet seisoivat Herran edessä mukanaan vaimot ja lapset ja jopa sylivauvat.*  
*Silloin Herran Henki tuli seurakunnan keskellä leeviläisen Jahasielin, Aasafin jälkeläisen päälle. Jahasiel oli Sakarjan poika, tämä Benajan poika, tämä Jeielin ja tämä Mattanjan poika. Hän sanoi: ”Kuunnelkaa tarkasti, kaikki te Juudan ja Jerusalemin asukkaat ja sinä kuningas Joosafat. Näin sanoo teille Herra : ’Älkää pelätkö älkääkä arkailko tuota suurta sotajoukkoa, sillä tämä sota ei ole teidän vaan Jumalan.  Menkää huomenna alas vihollisia vastaan. He nousevat silloin Sitsin solaa pitkin, ja te kohtaatte heidät sen laakson päässä, joka on itään päin Jeruelin autiomaasta. Mutta teidän asianne ei ole silloin taistella. Pysykää paikoillanne, seisokaa ja katsokaa, kuinka Herra pelastaa teidät, Juuda ja Jerusalem. Älkää pelätkö älkääkä arkailko! Menkää huomenna heitä vastaan, ja Herra on teidän kanssanne’.”*  
*Silloin Joosafat kumartui maahan kasvoilleen, ja kaikki Juudan miehet ja Jerusalemin asukkaat heittäytyivät Herran eteen osoittamaan hänelle kunnioitusta. Kehatin ja Koorahin jälkeläisiin kuuluvat leeviläiset nousivat ylistämään Herraa , Israelin Jumalaa, hyvin voimakkaalla äänellä. 20 Varhain seuraavana aamuna he kaikki nousivat ja lähtivät Tekoan autiomaahan. Kun he olivat lähdössä, Joosafat astui esiin ja sanoi: ”Kuulkaa minua, Juudan ja Jerusalemin asukkaat! Uskokaa Herraan , Jumalaanne, niin te olette turvassa, ja uskokaa hänen profeettojaan, niin te menestytte.” Kysyttyään kansalta neuvoa hän asetti pyhiin asuihin pukeutuneet laulajat ylistämään Herraa . Nämä lähtivät liikkeelle sotaan varustautuneen joukon edellä ja lauloivat: ”Kiittäkää Herraa , hänen armonsa pysyy ikuisesti.”*  
*Samalla hetkellä kun he virittivät riemuhuudon ja ylistyslaulun, Herra antoi väijyksissä olleen joukon hyökätä ammonilaisten, mooabilaisten ja Seirin vuoristolaisten selustaan, niiden, jotka olivat hyökänneet Juudan kimppuun, ja niin heidät lyötiin. Ammonilaiset ja mooabilaiset asettuivat näet Seirin vuoristolaisia vastaan tuhoamaan ja hävittämään näitä. Surmattuaan Seirin miehet he ryhtyivät surmaamaan toisiaan. Kun Juudan miehet tulivat paikalle, josta näkyi autiomaahan, ja kääntyivät katsomaan sotajoukkoa, he näkivät maassa vain ruumiita. Yksikään vihollisista ei ollut päässyt pakoon. Silloin Joosafat lähti joukkoineen ryöstämään heiltä saalista. He löysivät ruumiiden seasta paljon tavaraa, vaatteita ja kalliita esineitä ja ottivat itselleen enemmän kuin jaksoivat kantaa. Kolme päivää he ryöstivät saalista, sillä sitä oli paljon. Neljäntenä päivänä he kokoontuivat Berakalaaksoon. Siellä he ylistivät Herraa , ja siksi paikan nimenä on Berakalaakso vielä tänäkin päivänä.*  
*Sen jälkeen kaikki Joosafatin johdossa olevat Juudan ja Jerusalemin miehet kääntyivät iloiten paluumatkalle Jerusalemiin, sillä Herra oli ilahduttanut heitä antamalla heille voiton heidän vihollisistaan. He saapuivat Jerusalemiin ja menivät harppuja, lyyroja ja pasuunoita soittaen Herran temppeliin. Pelko Jumalaa kohtaan valtasi kaikki ympärillä olevat valtakunnat, kun niissä kuultiin Herran sotineen Israelin vihollisia vastaan. Näin Joosafatin valtakunta sai elää rauhassa, sillä hänen Jumalansa antoi hänen päästä rauhaan joka taholla.*

Miettikää mitä olisi tapahtunut, jos Joosafat olisi lähtenyt liian aikaisin liikkeelle omin neuvoin? Joskus meidän tehtävä onkin vain katsoa kun Jumala taistelee meidän taistelumme.

**Yhdessä pelaamista 30 min**

**Teemaharjoitus: 30 min**

- Analysoidaan omaa peliä, oman sekä vastustajan näkökulmasta
- Miettikää esim seuraavia asioita analysoinnissa:
  - Miksi joku katsoo tiettyyn kohtaan tiettynä aikana?
  - Voisiko toiseen kohtaan katsominen olla tehokkaampaa? Miten?
  - Miten voin pelata tehokkaasti vastustajan taktiikkaa vastaan (onko heidän strategiassaan heikkouksia?
  - Miettikää myös omia kysymyksiä ja syitä (mikäli niitä on) vastustajan tai omalle käytökselle pelissä.


**Loppukoonti 5 min**

Analysointia voi tehdä aina. Vaikka olisit kuinka hyvä, voit kysyä kysymyksiä kuten *miksi, miten tai milloin*? Todennäköisyys sille, että taktiikassasi on jokin heikkous, jota vastustaja voi hyödyntää on lähes loputon. Mitä enemmän tilanteita olet käynyt läpi, sitä paremmin tiedät, mitenkä sinun tulisi niihin reagoida. Älkää kuitenkaan yrittäkö analysoida liikaa kerralla, vaan pyrkikää keskittymään aluksi muutamaan asiaan. Kun olet saanut tästä kunnon ymmärryksen, voi toisten asioiden ymmärtäminen olla huomattavasti helpompaa. Voit myös huomata yhteyksiä eri asioiden välillä millä et edes ajatellut olevan mitään tekemistä toistensa kanssa.

Ensi kerta käytetään tiimin pelillisten strategioiden harjoitteluun.  
Tiimissä on todennäköisesti jo muodostunut joitain strategioita pelailun aikana. Nyt viedään strategiat kuitenkin seuraavalle tasolle ja tätä varten manageri ja tiimin kapteeni suunnittelevat etukäteen muutaman strategian, joita lähdetään treenaamaan.

### Strategia

**Aloitus 5 min**

>**HUOM!** Tämän session vetämiseen pitää valmistautua etukäteen yhdessä joukkueen kapteenin/IGL:n kanssa
Idea on, että tiiminvetäjä suunnittelee igl:n kanssa, mitä pelillisiä strategioita tiiminä tällä kertaa harjoitellaan

**Päivän teemaan orientoituminen 5 min**

Valitkaa etukäteen muutama eri strategia, jotka sopivat hyvin teidän tiiminne yksilöiden vahvuuksiin ja niihin karttoihin joita te pelaatte.  
Miettikää muutama eri variaatio toteutukselle, jotta strategian toteutuminen ei vaadi jokaisen asian täydellisesti onnistumista tai tietynlaisia varusteita kaikille.  
Visualisoikaa strategia esim https://app.scope.gg/strategy avulla, jotta strategian eri yksityiskohdat on mahdollisimman helppo käydä läpi ennen kuin siirrytään treenaamaan niitä peliin. Harjoituksen jälkeen strategian visualisointiin palataan vielä uudestaan ja keskustellaan voiko strategian toteutusta varioida merkittävästi vielä lisää.

Vaikka strategioita tulee harjoiteltua jollain tasolla joka kerta kun tiimi pelaa yhdessä, on kuitenkin hyvä antaa aikaa erilaisten strategioiden läpikäymiselle.  
Hyvä strategia hyödyntää jokaisen tiimiläisen vahvuuksia. Muutama erilainen suunnitelma takataskussa auttaa tiimiä välttämään pelissä pattitilanteita. Joskus tiimi tuntee olevansa jumissa ja vain joko toistavan strategiaa, jonka vastustaja pystyy tehokkaasti eliminoimaan tai tiimin suoritus vajoaa anarkiaan, jolloin jokainen tekee vain sitä mitä haluavat.  
Osa strategioista voi olla yleispäteviä, kun toiset taas ovat joko kartta tai tilanne kohtaisia.
Esimerkiksi pistoolikierroksen strategia voi näyttää erilaiselta kuin asekierroksen ja 3 vastaan viisi tilanteessa on voi olla hyödyllistä kasata tiimi kasaan ja pyrkiä taistelemaan kohdennetusti.

**Opetus 10 min**

Peleissä meillä on hyvä olla valmiiksi suunniteltuja toimintatapoja ja samaa pätee muuhunkin elämään.  
Monesti tulee kuitenkin tilanteita, joihin ei olekaan valmista suunnitelmaa tai on useampi tapa, miten tilanteeseen voisi reagoida. Kuinka sitten valita oikein?
Raamattu on pullollaan tarinoita, kuinka Jumala auttaa selviämään hankalista tilanteista. Raamatun aktiivinen lukeminen ja sen opetuksiin tutustuminen auttaa meitä ymmärtämään kuinka Jumala haluaa ohjata myös meitä meidän omassa elämässämme. Me voimme rukoilla Jumalalta viisautta tehdä oikeita valintoja tai että Jumala sulkee ne vaihtoehdot pois, jotka eivät ole meille hyviä.  
Joskus Jumala voi myös vastata meille rukouksessa tai toisen ihmisen kautta ja opastaa oikeaan suuntaan.

Joosua johti israelilaisia voitokkaasti ja tästä pelästyneenä amorilaiset päättivät hyökätä Joosuan liittolaisten gibeonilaisten kimppuun. Joosua oli Jumalan mielen mukainen mies ja Jumala rohkaisi tätä keskellä taisteluun valmistautumista. Luetaan Raamatusta.

Joosua 10:6-11  
*Silloin gibeonilaiset lähettivät Gilgaliin leiriytyneelle Joosualle tämän viestin: »Mehän olemme sinun palvelijoitasi. Älä hylkää meitä, vaan tule nopeasti apuun ja pelasta meidät. Kaikki vuoriston amorilaiskuninkaat ovat yhteisvoimin ryhtyneet sotimaan meitä vastaan.» Joosua lähti silloin Gilgalista mukanaan valiosoturinsa ja koko muu sotajoukkonsa.*  
*Herra sanoi Joosualle: »Älä pelkää heitä. Minä annan heidät sinun käsiisi. Kukaan heistä ei voi kestää sinun edessäsi.» Lähdettyään Gilgalista Joosua marssi joukkoineen koko yön ja hyökkäsi amorilaisten kimppuun yllättäen. Kun amorilaiset kohtasivat Israelin sotajoukon, Herra saattoi heidät pakokauhun valtaan, ja Joosua sai heistä Gibeonin luona suuren voiton. Hän ajoi heitä takaa Bet-Horoniin vievää tietä Asekaan ja Makkedaan asti ja surmasi heitä joukoittain.   Amorilaisten paetessa israelilaisia Bet-Horonin rinnettä alas Herra antoi sataa heidän päälleen kiven kokoisia rakeita koko matkan Asekaan saakka, ja heitä kuoli paljon. Rakeet surmasivat heitä enemmän kuin israelilaisten miekat.*

Lopputulos oli, että Jumala auttoi taisteluun valmistautumisessa sekä sen aikana Joosuaa. Sama Jumala haluaa olla kannustamassa JA auttamassa meitä meidän elämämme kamppailuissa.  
Joosualla oli sotajoukot, mutta millä me voimme käydä oman elämämme haasteita vastaan? Luetaan Paavalin ohje Raamatusta.

2 Kor.10:4-6  
*Taisteluaseemme eivät ole ihmisten aseita, vaan niillä on Jumalan antama voima tuhota linnoituksia. Me kaadamme kumoon järjen päätelmät ja kaiken, mikä nousee ylpeänä vastustamaan Jumalan tuntemista. Me vangitsemme kaikki ajatukset kuuliaisiksi Kristukselle*

Kun strategiat elämän haasteisiin tulee Jumalalta, on Hän myös mukana auttamassa ja siunaamassa meitä.

**Teemaharjoitus: 35 min**

Kuiva harjoitelkaa strategioita läpi joko ihan vain keskenään tai vaikka botteja vastaan. Tämä on tärkeää, jotta opitte kuinka strategian toteutumisen aikana kommunikoidaan ja kuinka ajoitukset toimivat yhteen.

Käykää strategian visualisointia läpi uudestaan. Keskustelkaa mikä toimii, mikä ei ja päivittäkää strategian visualisointia. Ottakaa ruutukaappaukset strategioista ja jakakaa ne vaikka discordiin jotta niihin on myöhemmin helppo palata

**Yhdessä pelaamista 30 min**


**Loppukoonti 5 min**

Tämä oli meidän harjoituskauden viimeinen ohjattu sessio. Kiitos kaikille osallistuneille! Harjoituksiin voitte palata tämän jälkeenkin, mutta tässä kohtaa on hyvä kuulla, että millä fiiliksellä olette tämän kauden jälkeen ja onko teillä kiinnostusta jatkaa seuraavalle kaudelle?

# Tapahtumat

## Turnaukset

**Pelimuodot**  
- Määritä tarkasti, mitkä pelimuodot turnauksessa ovat käytössä, ja kuinka pelit tulee pelata.

**Kilpailijoiden velvollisuudet**  
- Kerro selvästi pelaajille, mitä odotetaan heiltä turnauksen aikana.
- Ilmoita, miten pelaajat voivat olla yhteydessä järjestäjiin mahdollisten ongelmien tai kysymysten ilmaantuessa.

**Aikataulu**   
- Laadi tarkka aikataulu kaikista turnauksen vaiheista.
- Anna riittävästi aikaa tauoille ja muulle ohjelmalle.

**Palkinnot**  
- Kerro selkeästi, mitä voittajajoukkueet tai -pelaajat saavat palkinnoksi.
- Varmista, että palkinnot ovat houkuttelevia ja motivoivat pelaajia.

**Tekniset säännöt**  
- Määrittele tarkat tekniset vaatimukset, kuten sallitut laitteet ja ohjelmistot.
- Aseta säännöt mahdollisille teknisille ongelmille ja niiden ratkaisemiselle.

**Huijausten ja epäeettisen käytöksen torjunta**  
- Selvitä, mitä pidetään huijauksena tai epäeettisenä käytöksenä.
- Määrittele seuraamukset huijaustapauksista.

**Pelaajien käyttäytyminen**  
- Määrittele hyväksyttävä käytös turnauksen aikana.
- Ilmoita mahdollisista rangaistuksista epäasiallisesta käytöksestä.

**Protestit ja valitukset**
- Määrittele prosessi mahdollisia protesteja tai valituksia varten.
- Aseta aikaraja protestien tekemiselle

**Päivitykset ja kommunikaatio**  
- Kerro selvästi, miten mahdolliset päivitykset turnaussääntöihin ja muuhun informaatioon jaetaan pelaajille.

## Lanit

"LAN" on lyhenne sanoista "Local Area Network" eli suomeksi "paikallinen verkko." LAN-tapahtuma (tai Lanit) viittaa tilanteeseen, jossa useat ihmiset kokoontuvat fyysiseen paikkaan, yleensä saman tilan sisään, muodostamaan paikallisen verkon ja pelaamaan tietokonepelejä yhdessä.  
Lanit ovat suosittuja pelaajayhteisöissä ja tarjoavat mahdollisuuden sosiaaliseen vuorovaikutukseen, pelaamiseen yhdessä, sekä kilpailemiseen toisia vastaan kasvotusten. Tietokoneet yhdistetään paikalliseen verkkoon, joka mahdollistaa pelien pelaamisen ilman internetviivettä, mikä on erityisen tärkeää monissa kilpapeleissä.  
Lanit voivat vaihdella kooltaan pienistä ystäväporukan kokoontumisista suuriin tapahtumiin, joissa on satoja tai jopa tuhansia osallistujia. Ne voivat keskittyä rentoon yhdessäoloon tai kilpailulliseen pelaamiseen riippuen tapahtuman luonteesta ja järjestäjien tavoitteista.

[Linkki SEUL:in tapahtuman järjestäjän käsikirjaan](https://seul.fi/wp-content/uploads/2017/08/tapahtumajarjestajan_kasikirja_uusi.pdf)

**Tilan valinta**  
- Valitse riittävän suuri tila, joka tarjoaa tarvittavan määrän pöytiä ja tuoleja kaikille osallistujille.
- Varmista, että tilassa on toimivat sähköpisteet jokaiselle osallistujalle.

**Verkko- ja tietotekniikka**  
- Hanki vahva ja luotettava paikallinen verkko (LAN).
- Testaa etukäteen, että kaikki laitteet toimivat oikein ja että internet-yhteys on tarvittaessa käytettävissä.

**Turnaukset**  
- Katso edellisestä kappaleesta turnaus.

**Ilmoittautuminen ja palkinnot**  
- Kerää etukäteen osallistujien ilmoittautumiset.
- Mieti mahdolliset palkinnot ja tee suunnitelma niiden jakamiseksi.

**Ohjelma ja viihde**  
- Suunnittele muutakin kuin pelkkä kilpailuohjelma, kuten taukoaktiviteetteja tai mahdollisia vierailuluentoja.
- Varmista, että pelaajilla on mahdollisuus levätä ja syödä.

**Turvallisuus**  
- Huolehdi ensiapu- ja turvallisuustarpeista.
- Keskustele osallistujien kanssa turvallisuusohjeista.

**Tekninen tuki**  
- Varaa teknistä tukea paikalle, jotta mahdolliset ongelmat voidaan ratkaista nopeasti.
- Testaa kaikki laitteet ja varmuuskopioi tarvittaessa.

**Markkinointi**  
- Markkinoi tapahtumaa etukäteen sosiaalisessa mediassa ja pelaajayhteisöissä.

**Feedback ja jatkosuunitelmat**  
- Kerää palautetta osallistujilta ja käytä sitä parantaaksesi tulevia tapahtumia.
- Pohdi mahdollisuutta järjestää säännöllisiä LAN-tapahtumia.
